Karol Marks i Fryderyk Engels
Manifest Partii
Komunistycznej
Studenckie Koło Filozofii Marksistowskiej (Uniwersytet Warszawski)
WARSZAWA 2007
Karol Marks i Fryderyk Engels – Manifest Partii Komunistycznej (1848 rok)
Studenckie Koło Filozofii Marksistowskiej (UW)
www.skfm-uw.w.pl
Manifest Partii Komunistycznej został napisany
przez Karola Maksa i Fryderyka Engelsa jako
program Związku Komunistów i po raz pierwszy
wydany drukiem w Londynie w lutym 1848 roku.
W licznych wydaniach (2 wydania niemieckie i 6
obcojęzycznych) roku 1848 nazwiska autorów nie
były podane. Zostały one wymienione dopiero przy
wydaniu angielskim roku 1850.
Od niemieckiego wydania 1872 roku Manifest
Partii Komunistycznej ukazywał się pod
skróconym tytułem: Manifest Komunistyczny.
Podstawa niniejszego wydania: Karol Marks,
Fryderyk Engels, Dzieła, tom 4, wyd. Książka i
Wiedza, Warszawa 1962.
Tłumaczenie nieznanego autora. Przygotowanie do
wydania i redakcja tekstu: Tadeusz Zabłudowski.
Korekta: Piotr Strębski.
Karol Marks i Fryderyk Engels – Manifest Partii Komunistycznej (1848 rok)
Widmo krąży po Europie – widmo komunizmu. Wszystkie potęgi starej Europy połączyły się w
świętej nagonce przeciw temu widmu: papież i car, Metternich i Guizot, francuscy radykałowie i niemieccy
policjanci.
Gdzie jest taka partia opozycyjna, która by nie była okrzyczana za komunistyczną przez swych
przeciwników będących u władzy? Gdzie jest taka partia opozycyjna, która by z kolei nie odwzajemniała
się piętnującym zarzutem komunizmu zarówno bardziej od siebie postępowym przedstawicielom opozycji,
jak i swoim reakcyjnym przeciwnikom?
Dwojaki wniosek wypływa z tego faktu.
Komunizm jest już przez wszystkie potęgi europejskie uznany za potęgę.
Czas już najwyższy, aby komuniści wyłożyli otwarcie wobec całego świata swój punkt widzenia,
swoje cele, swoje dążenia i bajce o widmie komunizmu przeciwstawili manifest samej partii.
W tym celu zebrali się w Londynie komuniści najróżniejszych narodowości i nakreślili następujący
Manifest, który opublikowany zostaje w językach: angielskim, francuskim, niemieckim, włoskim,
flamandzkim i duńskim.
I
Burżua a proletariusze1
Historia wszystkich dotychczasowych społeczeństw2
jest historią walk klasowych.
Wolny i niewolnik, patrycjusz i plebejusz, feudał i chłop poddany, majster cechowy i czeladnik,
krótko mówiąc, ciemięzcy i uciemiężeni pozostawali w stałym do siebie przeciwieństwie, prowadzili
nieustanną, już to ukrytą, już to jawną walkę – walkę, która za każdym razem kończyła się rewolucyjnym
przeobrażeniem całego społeczeństwa albo wspólną zagładą walczących klas.
We wcześniejszych epokach historycznych spotykamy prawie wszędzie zupełne rozczłonkowanie
społeczeństwa na różne stany, wielostopniową hierarchię stanowisk społecznych. W starożytnym Rzymie
mamy patrycjuszów, rycerzy, plebejuszów, niewolników; w wiekach średnich – panów feudalnych, wasali,
majstrów cechowych, czeladników, chłopów poddanych i ponadto jeszcze w obrębie każdej niemal z tych
klas znowu odrębne szczeble.
Nowoczesne społeczeństwo burżuazyjne, które się wyłoniło z upadającego społeczeństwa
feudalnego, nie zniosło przeciwieństw klasowych. Stworzyło tylko w miejsce dawnych nowe klasy, nowe
warunki ucisku, nowe formy walki.
Nasza epoka, epoka burżuazji, wyróżnia się jednak tym, że uprościła przeciwieństwa klasowe. Całe
społeczeństwo rozszczepia się coraz bardziej na dwa wielkie wrogie obozy, na dwie wielkie, wręcz
przeciwstawne sobie klasy: burżuazję i proletariat.
Z chłopów poddanych średniowiecza wywodzili się mieszczanie grodowi pierwszych miast; z
mieszczaństwa grodowego rozwinęły się pierwsze elementy burżuazji.
1 Przez burżuazję należy rozumieć klasę nowoczesnych kapitalistów, właścicieli środków produkcji, korzystających z pracy
najemnej. Przez proletariat – klasę nowoczesnych robotników najemnych, którzy nie posiadając środków produkcji zmuszeni
są, by istnieć, sprzedawać swą siłę roboczą. [Uwaga Engelsa do wydania angielskiego z 1888 r.].
2 Tzn. ściśle mówiąc, historia przekazana nam na piśmie. W roku 1847 prehistoria społeczeństwa, organizacja społeczna
poprzedzająca wszelką historię pisaną, była niemal zupełnie nie znana. Od tego czasu Haxthausen odkrył wspólne władanie
ziemią w Rosji, Maurer wykazał, że jest ono społeczną podstawą stanowiącą punkt wyjścia rozwoju historycznego wszystkich
szczepów niemieckich, stopniowo zaś ustalono, że gmina wiejska o wspólnym władaniu ziemią była pierwotną formą
społeczeństwa od Indii po Irlandię. Wreszcie dzięki Morganowi, który uwieńczył te badania odkryciem właściwej istoty gens
[rodu] i jej miejsca w plemieniu, została wyświetlona organizacja wewnętrzna tego pierwotnego społeczeństwa
komunistycznego. Z rozkładem tej pierwotnej wspólnoty gminnej zaczyna się rozszczepienie społeczeństwa na odrębne i w
końcu przeciwstawne sobie klasy. Próbowałem nakreślić ten proces rozkładu w Pochodzeniu rodziny, własności prywatnej i
państwa; wydanie 2, Stuttgart 1886. [Uwaga Engelsa do wydania angielskiego z 1888 r.].
© Studenckie Koło Filozofii Marksistowskiej (UW)
- 3 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
Odkrycie Ameryki i drogi morskiej dookoła Afryki otworzyło przed rosnącą burżuazją nowe tereny.
Rynek wschodnio-indyjski i chiński, kolonizacja Ameryki, stosunki wymienne z koloniami, pomnożenie
środków wymiany i w ogóle towarów wywołały niebywały rozkwit handlu, żeglugi, przemysłu, a tym
samym spowodowały szybki rozwój czynnika rewolucyjnego w rozpadającym się społeczeństwie
feudalnym.
Dotychczasowy feudalny, czyli cechowy sposób produkcji przemysłowej nie wystarczał już do
zaspokojenia wzrastającego wraz z nowymi rynkami zapotrzebowania. Miejsce jego zajęła manufaktura.
Majstrowie cechowi zostali wyparci przez przemysłowy stan średni; podział pracy pomiędzy rozmaitymi
korporacjami ustąpił miejsca podziałowi pracy wewnątrz poszczególnego warsztatu.
Ale rynki wciąż się rozszerzały, wciąż wzrastało zapotrzebowanie. Manufaktura również już nie
wystarczała. Wówczas para i maszyny zrewolucjonizowały produkcję przemysłową. Miejsce manufaktury
zajął nowoczesny wielki przemysł, miejsce przemysłowego stanu średniego zajęli przemysłowcymilionerzy, dowódcy całych armii przemysłowych, nowocześni burżua.
Wielki przemysł stworzył rynek światowy, przygotowany przez odkrycie Ameryki. Rynek światowy
wywołał niebywały rozwój handlu, żeglugi, środków komunikacji lądowej. Rozwój ten wpłynął z kolei na
rozrost przemysłu, a w tym samym stopniu, w jakim rozwijał się przemysł, handel, żegluga, koleje żelazne,
w tym samym stopniu rozwijała się burżuazja, mnożyła swoje kapitały, wypierała na dalszy plan wszystkie
klasy pozostałe po średniowieczu.
Widzimy zatem, że nowoczesna burżuazja sama jest wytworem długiego procesu rozwojowego,
szeregu przewrotów w sposobie produkcji i wymiany.
Każdemu z tych szczebli rozwoju burżuazji towarzyszyły odpowiednie zdobycze polityczne
3
.
Uciśniony stan, poddany władzy panów feudalnych, uzbrojone i samorządne zrzeszenia w komunie, tu
niezależna republika miejska4
, ówdzie ponoszący ciężary podatkowe stan trzeci monarchii5
, później, w
okresie manufaktury, przeciwwaga szlachty w monarchii stanowej albo absolutnej, główna podstawa
wielkich monarchii w ogóle – wywalczyła sobie wreszcie burżuazja od czasu powstania wielkiego
przemysłu i rynku światowego wyłączne panowanie polityczne w nowoczesnym państwie parlamentarnym.
Nowoczesna władza państwowa jest jedynie komitetem zarządzającym wspólnymi interesami całej klasy
burżuazyjnej.
Burżuazja odegrała w historii rolę w najwyższym stopniu rewolucyjną.
Burżuazja, tam gdzie doszła do władzy, zburzyła wszystkie feudalne, patriarchalne, idylliczne
stosunki. Pozrywała bezlitośnie wielorakie więzy feudalne, które przykuwały człowieka do jego
naturalnego zwierzchnika, i nie pozostawiła między ludźmi żadnej innej więzi prócz nagiego interesu,
prócz wyzutej z wszelkiego sentymentu zapłaty gotówką. Świętobliwe dreszcze pobożnej egzaltacji,
rycerskiego zapału, drobnomieszczańskiej rzewności zatopiła w lodowatej wodzie egoistycznego
wyrachowania. Godność osobistą sprowadziła do wartości wymiennej, a zamiast niezliczonych
uwierzytelnionych dokumentami, dobrze nabytych wolności wprowadziła jedną jedyną, pozbawioną
sumienia, wolność handlu. Słowem, wyzysk osłonięty złudzeniami religijnymi i politycznymi zastąpiła
wyzyskiem jawnym, bezwstydnym, bezpośrednim, nagim.
3
 W wydaniu angielskim z 1888 r. po słowach zdobycze polityczne dodano: tej klasy. – Red.
4
 W wydaniach z lat 1883 i 1890: zrzeszenie. – Red.
Komunami nazywały się rodzące się miasta we Francji, nawet zanim jako stan trzeci wywalczyły sobie u swych
feudalnych panów lokalny samorząd i prawa polityczne. Ogólnie mówiąc, jeżeli idzie o ekonomiczny rozwój burżuazji –
wzięto tu jako typowy kraj Anglię, jeżeli zaś idzie o jej rozwój polityczny – Francję. [Uwaga Engelsa do wydania angielskiego
z 1888 r.].
Tak mieszkańcy miast włoskich i francuskich nazywali swoją gminę miejską po uzyskaniu od swych panów feudalnych w
drodze wykupu lub walki pierwszych praw samorządowych. [Uwaga Engelsa do wydania niemieckiego z 1890 r.].
5 W wydaniu angielskim z roku 1888 po słowach niezależna republika miejska dodano: (jak we Włoszech i Niemczech), a
po słowach stan trzeci monarchii: (jak we Francji). – Red.
© Studenckie Koło Filozofii Marksistowskiej (UW)
- 4 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
Burżuazja zdarła aureolę świętości z wszystkich rodzajów zajęć, które otaczano dotychczas
szacunkiem i na które spoglądano z nabożną czcią. Lekarza, prawnika, duchownego, poetę, uczonego
obróciła w swoich płatnych najemnych robotników.
Burżuazja zdarła ze stosunków rodzinnych ich tkliwie sentymentalną zasłonę i sprowadziła je do
nagiego stosunku pieniężnego.
Burżuazja ujawniła, że brutalne stosowanie siły, które reakcja tak podziwia w średniowieczu,
znajdowało godne uzupełnienie w najbardziej gnuśnym próżniactwie. Dopiero burżuazja pokazała, co może
sprawić ludzka działalność. Dokonała ona całkiem innych cudów niż zbudowanie egipskich piramid,
rzymskich wodociągów i gotyckich katedr, odbyła pochody zgoła inne niż wędrówki ludów i wyprawy
krzyżowe.
Burżuazja nie może istnieć bez nieustannego rewolucjonizowania narzędzi produkcji, a więc
stosunków produkcji, a więc całokształtu stosunków społecznych. Natomiast pierwszym warunkiem
istnienia wszystkich dawniejszych klas przemysłowych było zachowanie bez zmian starego sposobu
produkcji. Ustawiczne przewroty w produkcji, bezustanne wstrząsy ogarniające całość życia społecznego,
wieczna niepewność i wieczny ruch odróżniają epokę burżuazyjną od wszystkich poprzednich6
. Wszystkie
stężałe, zaśniedziałe stosunki wraz z nieodłącznymi od nich, z dawien dawna uświęconymi pojęciami i
poglądami ulegają rozkładowi, wszystkie nowo powstałe stają się przestarzałe, zanim zdążą skostnieć.
Wszystko, co stanowe i zakrzepłe, znika, wszystko, co święte, ulega sprofanowaniu i ludzie muszą wreszcie
spojrzeć trzeźwym okiem na swoją pozycję życiową, na swoje wzajemne stosunki.
Potrzeba coraz szerszego zbytu dla jej produktów gna burżuazję po całej kuli ziemskiej. Wszędzie
musi się ona zagnieździć, wszędzie zadomowić, wszędzie zadzierzgnąć stosunki.
Przez eksploatację7
rynku światowego burżuazja nadała produkcji i konsumpcji wszystkich krajów
charakter kosmopolityczny. Ku wielkiemu żalowi reakcjonistów usunęła przemysłowi spod nóg grunt
narodowy. Odwieczne narodowe gałęzie przemysłu uległy zniszczeniu i są dalej co dzień niszczone. Są
wypierane przez nowe gałęzie przemysłu, których wprowadzenie staje się kwestią życia dla wszystkich
cywilizowanych narodów, przez gałęzie, które przetwarzają surowce już nie miejscowe, lecz sprowadzane z
najodleglejszych stref, i których fabrykaty spożywane są nie tylko w kraju, lecz także we wszystkich
częściach świata. Miejsce dawnych potrzeb, zaspokajanych przez wyroby krajowe, zajmują nowe, których
zaspokojenie wymaga produktów najodleglejszych krajów i klimatów. Dawna lokalna i narodowa
samowystarczalność i odosobnienie ustępują miejsca wszechstronnym stosunkom wzajemnym,
wszechstronnej współzależności narodów. I to zarówno w produkcji materialnej, jak i w produkcji
duchowej. Wytwory duchowe poszczególnych narodów stają się wspólnym dobrem. Jednostronność i
ograniczoność narodowa staje się coraz bardziej niemożliwa, a z wielu literatur narodowych i regionalnych
powstaje literatura światowa.
Dzięki szybkiemu doskonaleniu wszystkich narzędzi produkcji, dzięki niezwykłemu ułatwieniu
komunikacji burżuazja wciąga w nurt cywilizacji wszystkie, nawet najbardziej barbarzyńskie narody. Niskie
ceny jej towarów to owa ciężka artyleria, za której pomocą burżuazja burzy wszystkie mury chińskie,
zmusza do kapitulacji najbardziej zawziętą nienawiść barbarzyńców do cudzoziemców. Pod groźbą zagłady
zniewala wszystkie narody do przyswojenia sobie burżuazyjnego sposobu produkcji, zniewala je do
wprowadzenia u siebie tak zwanej cywilizacji, tzn. do stania się burżua. Słowem, stwarza sobie świat na
obraz i podobieństwo swoje.
Burżuazja podporządkowała wieś panowaniu miasta. Stworzyła olbrzymie miasta, zwiększyła w
wysokim stopniu liczbę ludności miejskiej w porównaniu z wiejską i wyrwała w ten sposób znaczną część
ludności z idiotyzmu życia wiejskiego. Podobnie jak uzależniła wieś od miasta, tak samo uzależniła kraje
barbarzyńskie i półbarbarzyńskie od krajów cywilizowanych, narody chłopskie od narodów burżuazyjnych,
Wschód od Zachodu.
6
 W wydaniu niemieckim z roku 1890 zamiast poprzednich (früheren): innych (anderen). – Red.
7
 W wydaniach z lat 1872 i 1890: Przez swoją eksploatację. – Red.
© Studenckie Koło Filozofii Marksistowskiej (UW)
- 5 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
Burżuazja coraz bardziej likwiduje stan rozdrobnienia środków produkcji, rozdrobnienia własności i
rozproszenia ludności. Skupiła ona ludność, scentralizowała środki produkcji i skoncentrowała własność w
niewielu rękach. Nieuniknionym tego następstwem była centralizacja polityczna. Niezależne, zaledwie
sprzymierzone tylko z sobą prowincje o odmiennych interesach, ustawach, rządach i systemach celnych
zostały zespolone w jeden naród z jednym rządem, jednym ustawodawstwem, jednym narodowym
interesem klasowym, jedną granicą celną.
W ciągu swego stuletniego zaledwie panowania klasowego burżuazja stworzyła siły wytwórcze
znacznie liczniejsze i potężniejsze niż wszystkie poprzednie pokolenia razem. Ujarzmienie sił przyrody,
rozpowszechnienie maszyn, zastosowanie chemii w przemyśle i rolnictwie, żegluga parowa, koleje żelazne,
telegrafy elektryczne, przysposobienie pod uprawę całych części świata, uspławnienie rzek, całe rzesze
ludności jakby wyczarowane spod ziemi – które z poprzednich stuleci przypuszczało, że takie siły
wytwórcze drzemią w łonie pracy społecznej?
Widzimy zatem: środki produkcji i wymiany, na których podłożu ukształtowała się burżuazja,
zostały wytworzone w społeczeństwie feudalnym. Na pewnym szczeblu rozwoju tych środków produkcji i
wymiany stosunki, w których odbywała się produkcja i wymiana w społeczeństwie feudalnym, feudalna
organizacja rolnictwa i manufaktury, słowem, feudalne stosunki własności przestały odpowiadać
rozwiniętym już siłom wytwórczym. Hamowały one produkcję zamiast jej sprzyjać. Zamieniły się w równie
liczne okowy. Musiały zostać rozsadzone i zostały rozsadzone.
Miejsce ich zajęła wolna konkurencja z odpowiadającym jej ustrojem społecznym i politycznym, z
ekonomicznym i politycznym panowaniem klasy burżuazji.
Na naszych oczach odbywa się podobny ruch. Burżuazyjne stosunki produkcji i wymiany,
burżuazyjne stosunki własności, nowoczesne społeczeństwo burżuazyjne, które wyczarowało tak potężne
środki produkcji i wymiany, podobne jest do czarnoksiężnika, który nie może już opanować wywołanych
przez się potęg podziemnych. Od dziesięcioleci dzieje przemysłu i handlu są tylko dziejami buntu
nowoczesnych sił wytwórczych przeciw nowoczesnym stosunkom produkcji, przeciw stosunkom własności,
które są warunkami istnienia burżuazji i jej panowania. Dość wymienić kryzysy handlowe, które
ponawiając się periodycznie, coraz groźniej stawiają pod znakiem zapytania istnienie całego społeczeństwa
burżuazyjnego. W czasie tych kryzysów ulega regularnie zniszczeniu nie tylko znaczna część
wytworzonych produktów, ale nawet stworzonych już sił wytwórczych. W czasie kryzysów wybucha
epidemia społeczna, która wszystkim poprzednim epokom wydałaby się niedorzecznością – epidemia
nadprodukcji. Społeczeństwo zostaje nagle cofnięte do stanu chwilowego barbarzyństwa; wydaje się, że
klęska głodowa, powszechna wojna niszczycielska8
pozbawiła je wszelkich środków utrzymania; wydaje
się, że przemysł, handel zostały unicestwione, a dlaczego? Dlatego, że społeczeństwo posiada za dużo
cywilizacji, za dużo środków utrzymania, za dużo przemysłu, za dużo handlu. Siły wytwórcze, którymi ono
rozporządza, nie służą już rozwojowi cywilizacji burżuazyjnej
9
i burżuazyjnych stosunków własności;
przeciwnie, stały się one nazbyt dla tych stosunków potężne, są przez nie hamowane; a gdy tę zaporę
pokonują, wtrącają całe społeczeństwo burżuazyjne w stan nieładu, zagrażają istnieniu burżuazyjnej
własności. Stosunki burżuazyjne stały się zbyt, ciasne, żeby mogły ogarnąć bogactwo, jakie wytworzyły.
– W jaki sposób przezwycięża burżuazja kryzysy? Z jednej strony przez przymusowe niszczenie
pewnego zasobu sił wytwórczych; z drugiej – przez podbój nowych rynków i gruntowniejszą eksploatację
dawnych. W jaki więc sposób? W ten sposób, że przygotowuje kryzysy bardziej rozległe,
wszechogarniające i bardziej potężne, a zmniejsza środki zapobiegania kryzysom.
Oręż, za którego pomocą burżuazja powaliła feudalizm, zwraca się teraz przeciw samej burżuazji.
Ale burżuazja nie tylko wykuła oręż, który jej niesie zagładę; stworzyła także ludzi, którzy tym
orężem pokierują – nowoczesnych robotników, proletariuszy.
8 W pierwszym wydaniu z roku 1848: wojna pustosząca (Verwüstungskrieg), w następnych wydaniach: wojna
niszczycielska (Vernichtungskrieg). – Red.
9
 W wydaniach niemieckich z lat 1872, 1883 i 1890 słowa cywilizacji burżuazyjnej są opuszczone. – Red.
© Studenckie Koło Filozofii Marksistowskiej (UW)
- 6 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
W miarę jak rozwija się burżuazja, tzn. kapitał, rozwija się też proletariat, klasa nowoczesnych
robotników, którzy dopóty tylko istnieć mogą, dopóki znajdują pracę, i którzy pracę znajdują tylko dopóty,
dopóki ich praca pomnaża kapitał. Ci robotnicy, zmuszeni do sprzedawania się od sztuki, są towarem jak
każdy inny artykuł handlu, toteż na równi z innymi towarami podlegają wszelkim zmiennościom
konkurencji, wszelkim wahaniom rynku.
Praca proletariuszy na skutek rozpowszechnienia maszyn i podziału pracy zatraciła wszelkie cechy
samodzielności, a wraz z tym wszelki powab dla robotnika. Staje się on zwykłym dodatkiem do maszyny,
wymaga się odeń tylko czynności najprostszych, najbardziej jednostajnych, do wyuczenia się
najłatwiejszych. Koszt robotnika ogranicza się zatem niemal wyłącznie do środków żywności niezbędnych
do jego utrzymania i zachowania jego gatunku. A cena towaru, a więc również pracy10
, równa się kosztom
jego produkcji. Dlatego, w miarę jak praca staje się coraz bardziej odstręczająca, zmniejsza się płaca. Co
więcej, w miarę tego, jak wzrasta zastosowanie maszyn i podział pracy, zwiększa się także masa pracy,
bądź wskutek zwiększenia liczby godzin pracy, bądź też wskutek zwiększenia ilości pracy wymaganej w
danym okresie czasu, przyspieszenia biegu maszyn itd.
Nowoczesny przemysł przekształcił drobny warsztat patriarchalnego majstra w wielką fabrykę
przemysłowego kapitalisty. Masy robotnicze, stłoczone w fabryce, organizowane są po żołniersku. Jako
zwykli szeregowcy przemysłu, robotnicy oddani są pod dozór całej hierarchii podoficerów i oficerów. Są
niewolnikami nie tylko klasy burżuazyjnej, burżuazyjnego państwa, są każdego dnia, o każdej godzinie
ujarzmiani przez maszynę, przez nadzorcę, a przede wszystkim przez poszczególnych burżua-fabrykantów.
Despotyzm ten jest tym bardziej małostkowy, nienawistny, jątrzący, im jawniej proklamuje zysk jako swój
cel ostateczny11
.
Im mniej zręczności i siły wymaga praca ręczna, tzn. im bardziej rozwija się nowoczesny przemysł,
tym bardziej pracę mężczyzn wypiera praca kobiet12
. W stosunku do klasy robotniczej różnice płci i wieku
nie mają już żadnego znaczenia społecznego. Istnieją już tylko narzędzia pracy, których koszt jest różny w
zależności od płci i wieku.
Gdy wyzysk robotnika przez fabrykanta o tyle dobiegł końca, że robotnik otrzymuje w gotówce
swoją płacę roboczą, rzucają się nań inne odłamy burżuazji – kamienicznik, sklepikarz, lichwiarz itd.
Dotychczasowe drobne stany średnie: drobni przemysłowcy, drobni kupcy i rentierzy, rzemieślnicy i
chłopi – wszystkie te klasy staczają się do szeregów proletariatu, po części dlatego, że ich drobny kapitał
nie wystarcza do prowadzenia wielkiego przedsiębiorstwa przemysłowego i ulega w konkurencji z
większymi kapitalistami, po części zaś dlatego, że ich umiejętności tracą na wartości wobec nowych
sposobów produkcji. Proletariat rekrutuje się przeto z wszystkich klas ludności.
Proletariat przebywa różne szczeble rozwoju. Jego walka z burżuazją zaczyna się wraz z jego
istnieniem.
Z początku walczą poszczególni robotnicy, potem robotnicy jednej fabryki, następnie robotnicy
jednej gałęzi pracy w jednej miejscowości przeciw pojedynczemu burżua, który ich bezpośrednio
wyzyskuje. Swe ataki zwracają oni nie tylko przeciw burżuazyjnym stosunkom produkcji, zwracają je
przeciw samym narzędziom produkcji; niszczą konkurujące towary zagraniczne, rozbijają maszyny,
podpalają fabryki, usiłują na nowo wywalczyć straconą pozycję średniowiecznego robotnika.
Na tym szczeblu robotnicy stanowią masę rozproszoną po całym kraju i rozdrobnioną przez
konkurencję. Masowe zespolenie się robotników nie jest jeszcze wynikiem ich własnego zjednoczenia, lecz
wynikiem zjednoczenia burżuazji, która dla osiągnięcia własnych celów politycznych musi – i na razie
jeszcze może – wprawiać w ruch cały proletariat. Na tym więc szczeblu proletariusze zwalczają nie swych
własnych wrogów, lecz wrogów swoich wrogów – pozostałości monarchii absolutnej, właścicieli
10 W późniejszych dziełach Marks i Engels zamiast pojęć: wartość pracy i cena pracy używali wprowadzonych przez
Marksa dokładniejszych określeń: wartość siły roboczej i cena siły roboczej. – Red.
11
 W wydaniu niemieckim z roku 1890 słowo ostateczny jest opuszczone. – Red.
12 W wydaniu pierwszym z roku 1848: praca kobiet i dzieci. – Red.
© Studenckie Koło Filozofii Marksistowskiej (UW)
- 7 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
ziemskich, nieprzemysłowych burżua, drobnomieszczan. Cały ruch historyczny jest więc skoncentrowany w
rękach burżuazji; każde odniesione w ten sposób zwycięstwo jest zwycięstwem burżuazji.
Ale z rozwojem przemysłu proletariat nie tylko powiększa się liczebnie; jest on stłaczany w coraz
większe masy, siła jego rośnie i coraz bardziej czuje on tę siłę. Interesy i warunki życiowe w łonie
proletariatu wyrównują się coraz bardziej w miarę tego, jak maszyna coraz bardziej zaciera różnice między
poszczególnymi rodzajami pracy i spycha płacę roboczą prawie wszędzie do jednakowo niskiego poziomu.
Wzmagająca się konkurencja między burżua i wynikające stąd kryzysy handlowe powodują coraz większe
wahania w płacy robotników; postępujące coraz szybciej bezustanne doskonalenie maszyn czyni całą
sytuację życiową robotników coraz bardziej niepewną; konflikty między pojedynczym robotnikiem a
pojedynczym burżua przybierają coraz bardziej charakter konfliktów między dwiema klasami. Robotnicy
zaczynają od tworzenia koalicji13 przeciw burżua; jednoczą się dla obrony swej płacy roboczej. Zakładają
nawet trwałe stowarzyszenia celem zapewnienia sobie środków materialnych na wypadek ewentualnych
starć. Tu i ówdzie walka przybiera charakter powstania.
Od czasu do czasu robotnicy odnoszą zwycięstwo, ale tylko przejściowe. Właściwym wynikiem ich
walk nie jest bezpośredni sukces, lecz jednoczenie się robotników w coraz szerszym zasięgu. Sprzyja temu
rozwój środków komunikacji, wytwarzanych przez wielki przemysł i stwarzających łączność między
robotnikami różnych miejscowości. A właśnie tylko łączności potrzeba, by liczne walki lokalne, noszące
wszędzie jednakowy charakter, scentralizować w walkę ogólnokrajową, w walkę klasową. Lecz wszelka
walka klasowa jest walką polityczną. I to zjednoczenie, na które mieszczanom średniowiecza z ich
wiejskimi drogami trzeba było stuleci, nowoczesny proletariat osiąga dzięki kolejom żelaznym w ciągu
niewielu lat.
To organizowanie się proletariuszy w klasę, a tym samym w partię polityczną, jest co chwila na
nowo rozsadzane przez konkurencję między samymi robotnikami. Ale organizacja odradza się wciąż na
nowo, zyskując na sile, zwartości, potędze. Zmusza do uznania poszczególnych interesów robotniczych w
trybie ustawowym, wykorzystując w tym celu waśnie w obozie burżuazji. Przykładem ustawa o
dziesięciogodzinnym dniu pracy w Anglii.
W ogóle konflikty w łonie starego społeczeństwa sprzyjają w rozmaity sposób procesowi rozwoju
proletariatu. Burżuazja znajduje się w ciągłej walce: z początku przeciw arystokracji; później przeciw
odłamom samej burżuazji, których interesy popadają w sprzeczność z postępem przemysłu; stale – przeciw
burżuazji wszystkich innych krajów. We wszystkich tych walkach burżuazja zmuszona jest odwoływać się
do proletariatu, uciekać się do jego pomocy i wciągać go w ten sposób do ruchu politycznego. Sama więc
przekazuje proletariatowi elementy własnego wykształcenia14
, tzn. broń przeciw samej sobie.
Następnie, jak widzieliśmy, wskutek postępu przemysłu całe odłamy klasy panującej spychane są do
szeregów proletariatu lub co najmniej zagrożone w swych warunkach życiowych. One także przekazują
proletariatowi liczne elementy wykształcenia15
.
Wreszcie w czasach, kiedy walka klasowa zbliża się do rozstrzygnięcia, proces rozkładu w łonie
klasy panującej, w łonie całego starego społeczeństwa przybiera charakter tak gwałtowny, tak jaskrawy, że
niewielka część klasy panującej zrywa z nią i przyłącza się do klasy rewolucyjnej, do klasy niosącej w
swych rękach przyszłość. Podobnie więc jak dawniej część szlachty przeszła na stronę burżuazji, tak
obecnie część burżuazji przechodzi na stronę proletariatu, mianowicie część burżua-ideologów, którzy
wznieśli się do teoretycznego zrozumienia całego ruchu dziejowego.
Spośród wszystkich klas, które są dziś przeciwstawne burżuazji, jedynie proletariat jest klasą
rzeczywiście rewolucyjną. Wszystkie inne klasy upadają i giną wraz z rozwojem wielkiego przemysłu,
proletariat jest tego przemysłu nieodłącznym wytworem.
13
 W wydaniu angielskim z roku 1888 po słowie koalicji dodano: (Trades' Unions) [związków zawodowych]. – Red.
14 W wydaniu angielskim z roku 1888 zamiast słów elementy własnego wykształcenia: elementy własnego politycznego i
ogólnego wykształcenia. – Red.
15
 W wydaniu angielskim z roku 1888 zamiast elementy wykształcenia: elementy oświaty i postępu. – Red.
© Studenckie Koło Filozofii Marksistowskiej (UW)
- 8 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
Stany średnie – drobny przemysłowiec, drobny kupiec, rzemieślnik, chłop – wszystkie one
zwalczają burżuazję po to, by uchronić od zagłady swoje istnienie jako stanów średnich. Są one zatem nie
rewolucyjne, lecz konserwatywne. Więcej nawet, są reakcyjne, usiłują bowiem obrócić wstecz koło historii.
Jeżeli są rewolucyjne, to jedynie w obliczu oczekującego je przejścia do szeregów proletariatu, bronią one
wtedy nie swych obecnych, lecz swoich przyszłych interesów, porzucają własny punkt widzenia, aby
przyjąć punkt widzenia proletariatu.
Lumpenproletariat, ten bierny wytwór gnicia najniższych warstw starego społeczeństwa, bywa tu i
ówdzie wciągany do ruchu przez rewolucję proletariacką, ale wskutek całej swej sytuacji życiowej jest
raczej skłonny do sprzedawania się jako narzędzie reakcyjnych knowań.
Warunki życiowe starego społeczeństwa są już unicestwione w warunkach życiowych proletariatu.
Proletariusz jest pozbawiony własności; jego stosunek do żony i dzieci nie ma już nic wspólnego z
burżuazyjnymi stosunkami rodzinnymi; nowoczesna praca przemysłowa, nowoczesne jarzmo kapitału, takie
samo w Anglii jak we Francji, w Ameryce jak w Niemczech, starło zeń wszelki charakter narodowy. Prawo,
moralność, religia to dla niego przesądy burżuazyjne, za którymi kryją się określone interesy burżuazji.
Wszystkie dawne klasy, które zdobywały władzę, starały się utrwalić uzyskaną już przez się pozycję
życiową przez podporządkowanie całego społeczeństwa warunkom zabezpieczającym ich prawo
zawłaszczania. Proletariusze mogą opanować społeczne siły wytwórcze tylko przez zniesienie swego
własnego dotychczasowego sposobu zawłaszczania, a przez to samo całego dotychczasowego sposobu
zawłaszczania. Proletariusze nie mają nic własnego do zabezpieczenia, muszą natomiast zburzyć wszystko,
co dotychczas zabezpieczało i ochraniało własność prywatną.
Wszystkie dotychczasowe ruchy były ruchami mniejszości lub w interesie mniejszości. Ruch
proletariacki jest samodzielnym ruchem ogromnej większości w interesie ogromnej większości. Proletariat,
najniższa warstwa obecnego społeczeństwa, nie może się wydźwignąć, nie może się wyprostować, nie
wysadzając w powietrze całej nadbudowy warstw stanowiących oficjalne społeczeństwo.
Aczkolwiek nie w treści, to jednak w swej formie walka proletariatu przeciw burżuazji jest przede
wszystkim walką narodową. Proletariat każdego kraju musi się oczywiście rozprawić najpierw ze swoją
własną burżuazją.
Dając zarys najogólniejszych faz rozwoju proletariatu, śledziliśmy przebieg mniej lub bardziej
ukrytej wojny domowej w łonie istniejącego społeczeństwa aż do punktu, kiedy wybucha ona w otwartą
rewolucję i proletariat przez obalenie przemocą burżuazji ustanawia swoje panowanie.
Wszystkie dotychczasowe społeczeństwa opierały się, jak widzieliśmy, na przeciwieństwie między
klasami uciskającymi i uciskanymi. Ale po to, by można było uciskać jakąś klasę, trzeba jej zapewnić
warunki, w których mogłaby wlec przynajmniej niewolniczy żywot. Chłop poddany wydźwignął się w
warunkach poddaństwa na członka komuny, podobnie jak drobnomieszczanin pod jarzmem
feudalistycznego absolutyzmu wydźwignął się na burżua. Natomiast nowoczesny robotnik, zamiast się
podnosić wraz z postępem przemysłu, coraz bardziej stacza się poniżej warunków istnienia swej własnej
klasy. Robotnik staje się nędzarzem, a nędza rozwija się jeszcze szybciej niż ludność i bogactwo. Ujawnia
się tu wyraźnie, że burżuazja jest niezdolna do pozostawania nadal panującą klasą społeczeństwa i do
narzucania społeczeństwu warunków istnienia swej klasy jako norm prawnych. Jest niezdolna do
panowania, gdyż jest niezdolna do zapewnienia swemu niewolnikowi egzystencji bodaj w ramach jego
niewolnictwa, gdyż jest zmuszona spychać go do stanu, w którym musi go żywić, zamiast być przezeń
żywiona. Społeczeństwo nie może już istnieć pod jej panowaniem, tzn. – jej istnienie nie daje się nadal
pogodzić ze społeczeństwem.
Podstawowym warunkiem istnienia i panowania klasy burżuazji jest nagromadzanie bogactwa w
rękach osób prywatnych, tworzenie i pomnażanie kapitału; warunkiem istnienia kapitału jest praca najemna.
Praca najemna opiera się wyłącznie na konkurencji między robotnikami. Postęp przemysłu, którego
burżuazja jest bezwolnym i biernym nosicielem, wprowadza na miejsce rozbicia wśród robotników,
spowodowanego przez konkurencję, ich rewolucyjne zespolenie oparte na zrzeszeniach. Wraz z rozwojem
wielkiego przemysłu usuwa się przeto spod nóg burżuazji sama podstawa, na której wytwarza ona i
© Studenckie Koło Filozofii Marksistowskiej (UW)
- 9 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
przywłaszcza sobie produkty. Wytwarza ona przede wszystkim swoich własnych grabarzy. Jej zagłada i
zwycięstwo proletariatu są równie nieuniknione.
II
Proletariusze a komuniści
W jakim stosunku pozostają komuniści do proletariuszy w ogóle?
Komuniści nie stanowią odrębnej partii przeciwstawiającej siebie innym partiom robotniczym.
Nie mają interesów odrębnych od interesów całego proletariatu.
Nie wysuwają odrębnych16
zasad, według których chcieliby kształtować ruch proletariacki.
Komuniści tym tylko różnią się od innych partii proletariackich, że z jednej strony w walkach
toczonych przez proletariuszy różnych narodów podkreślają i wysuwają na czoło wspólne, niezależne od
narodowości interesy całego proletariatu, z drugiej zaś strony tym, że na rozmaitych szczeblach rozwoju,
przez które przechodzi walka między proletariatem a burżuazją, reprezentują stale interesy ruchu jako
całości.
W praktyce więc komuniści są najbardziej zdecydowaną, wciąż naprzód prącą częścią partii
robotniczych wszystkich krajów; w teorii wyprzedzają pozostałą masę proletariatu zrozumieniem
warunków, przebiegu i ogólnych wyników ruchu proletariackiego.
Najbliższy cel komunistów jest ten sam co wszystkich innych partii proletariackich: ukształtowanie
proletariatu w klasę, obalenie panowania burżuazji, zdobycie władzy politycznej przez proletariat.
Tezy teoretyczne komunistów nie opierają się bynajmniej na ideach, na zasadach wymyślonych lub
odkrytych przez tego czy owego naprawiacza świata.
Są one jedynie ogólnym wyrazem rzeczywistych stosunków istniejącej walki klas, wyrazem
dokonującego się na naszych oczach ruchu dziejowego. Zniesienie dotychczasowych stosunków własności
nie jest czymś właściwym specjalnie komunizmowi.
Wszystkie stosunki własności podlegały ciągłym zmianom historycznym, ciągłym przeobrażeniom
historycznym.
Rewolucja francuska na przykład zniosła własność feudalną na rzecz własności burżuazyjnej.
Tym, co wyróżnia komunizm, jest nie zniesienie własności w ogóle, lecz zniesienie własności
burżuazyjnej.
Ale nowoczesna burżuazyjna własność prywatna jest ostatnim i najpełniejszym wyrazem
wytwarzania i zawłaszczania produktów opartego na przeciwieństwach klasowych i na wyzysku jednych
ludzi przez drugich17
.
W tym sensie komuniści mogą zawrzeć swą teorię w jednym zwrocie: zniesienie własności
prywatnej.
Zarzucano nam, komunistom, jakobyśmy chcieli znieść własność osobiście zdobytą, własnym
wysiłkiem zapracowaną; własność, która jakoby tworzy podstawę wszelkiej osobistej wolności, działalności
i samodzielności.
Zapracowana, osobiście zdobyta, własnym wysiłkiem zarobiona własność! Czy mówicie o
drobnomieszczańskiej, drobnochłopskiej własności, poprzedniczce własności burżuazyjnej? Nie mamy
potrzeby jej znosić, zniósł ją i znosi codziennie rozwój przemysłu.
A może mówicie o nowoczesnej burżuazyjnej własności prywatnej?
Czy jednak praca najemna, praca proletariusza stwarza mu własność? Bynajmniej. Stwarza ona
kapitał, tzn. własność, która wyzyskuje pracę najemną, własność, która może się pomnażać jedynie pod
16
 W wydaniu angielskim z roku 1888: sekciarskich. – Red.
17 W wydaniu angielskim z roku 1888 zamiast na wyzysku jednych ludzi przez drugich: na wyzysku większości przez
mniejszość. – Red.
© Studenckie Koło Filozofii Marksistowskiej (UW)
- 10 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
warunkiem, że wytwarza nową pracę najemną, by ją na nowo wyzyskiwać. Własność w dzisiejszej swej
postaci jest uwarunkowana przeciwieństwem między kapitałem a pracą najemną. Rozpatrzmy obie strony
tego przeciwieństwa.
Być kapitalistą – znaczy to zajmować nie tylko czysto osobiste, ale społeczne stanowisko w
produkcji. Kapitał jest wytworem zbiorowym i może być uruchomiony tylko przez zbiorową działalność
wielu członków społeczeństwa, co więcej – w ostatecznym rachunku – jedynie przez zbiorową działalność
wszystkich członków społeczeństwa.
Kapitał nie jest więc potęgą osobistą, lecz społeczną.
Toteż przekształcenie kapitału we własność zbiorową, należącą do wszystkich członków
społeczeństwa, nie będzie przekształceniem własności osobistej we własność społeczną. Przekształceniu
ulega jedynie społeczny charakter własności. Traci ona swój klasowy charakter.
Przejdźmy do pracy najemnej.
Przeciętną ceną pracy najemnej jest minimum płacy roboczej, tzn. suma środków do życia,
niezbędnych do utrzymania przy życiu robotnika jako robotnika. To więc, co robotnik najemny zawłaszcza
z tytułu swej działalności, wystarcza jedynie do reprodukcji jego nagiego bytu. Nie zamierzamy bynajmniej
znosić tego osobistego zawłaszczania produktów pracy służących bezpośrednio do reprodukowania życia,
zawłaszczania nie pozostawiającego żadnej nadwyżki, która by mogła dać władzę nad cudzą pracą. Chcemy
znieść tylko nikczemny charakter tego zawłaszczania, przy którym robotnik żyje tylko po to, żeby
pomnażać kapitał, i tylko o tyle, o ile wymaga tego interes klasy panującej.
W społeczeństwie burżuazyjnym praca żywa jest tylko środkiem do pomnażania pracy
nagromadzonej. W społeczeństwie komunistycznym praca nagromadzona jest tylko środkiem do
rozszerzania, wzbogacania, wznoszenia na wyższy poziom procesu życiowego robotników.
W społeczeństwie burżuazyjnym przeszłość panuje więc nad teraźniejszością, w społeczeństwie
komunistycznym – teraźniejszość nad przeszłością. W społeczeństwie burżuazyjnym kapitał obdarzony jest
samodzielnością i osobowością, podczas gdy działająca jednostka jest pozbawiona samodzielności i
osobowości.
I zniesienie tego stosunku nazywa burżuazja zniesieniem osobowości i wolności! I słusznie. Tylko
że idzie tu o zniesienie burżuazyjnej osobowości, burżuazyjnej samodzielności i burżuazyjnej wolności.
Przez wolność rozumie się w ramach dzisiejszych burżuazyjnych stosunków produkcji wolność
handlu, wolność kupna i sprzedaży.
Z chwilą wszakże gdy upadnie handel, upadnie także wolny handel. Gadanina o wolnym handlu,
podobnie jak wszystkie inne tyrady wolnościowe naszej burżuazji, ma w ogóle jakiś sens tylko w stosunku
do handlu skrępowanego, w stosunku do ujarzmionego mieszczanina średniowiecza, lecz nie w stosunku do
komunistycznego zniesienia handlu, zniesienia burżuazyjnych stosunków produkcji i samej burżuazji.
Przeraża was to, że chcemy znieść własność prywatną. Ale w waszym dzisiejszym społeczeństwie
własność prywatna jest zniesiona dla dziewięciu dziesiątych jego członków; istnieje ona właśnie dzięki
temu, że nie istnieje dla dziewięciu dziesiątych. Zarzucacie więc nam, że chcemy znieść własność, której
koniecznym warunkiem jest wyzucie z własności olbrzymiej większości społeczeństwa.
Słowem, zarzucacie nam, że chcemy znieść waszą własność. Tego istotnie chcemy.
Z chwilą gdy ustaje możność przeistaczania pracy w kapitał, w pieniądz, w rentę gruntową, krótko
mówiąc, w dającą się zmonopolizować potęgę społeczną, tzn. z chwilą gdy własność osobista nie może się
już przeistoczyć we własność burżuazyjną, z tą chwilą – oświadczacie – osobowość zostaje zniesiona.
Przyznajecie zatem, że przez osobowość rozumiecie jedynie osobowość burżua, burżuazyjnego
właściciela i nikogo więcej. A ta osobowość istotnie ma być zniesiona.
Komunizm nie odbiera nikomu władzy zawłaszczania produktów społecznych, odbiera tylko władzę
ujarzmiania cudzej pracy za pomocą tego zawłaszczania.
Wysuwano zarzut, że ze zniesieniem własności prywatnej ustanie wszelka działalność i zapanuje
powszechne lenistwo.
© Studenckie Koło Filozofii Marksistowskiej (UW)
- 11 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
W takim razie społeczeństwo burżuazyjne dawno musiałoby zginąć wskutek nieróbstwa; bo ci, co w
nim pracują, nie dorabiają się niczego, ci zaś, co się dorabiają, nie pracują. Całe to rozumowanie sprowadza
się do tautologii, że nie będzie już pracy najemnej, skoro nie będzie kapitału.
Wszystkie zarzuty skierowane przeciw komunistycznemu sposobowi zawłaszczania i wytwarzania
produktów materialnych rozciągnięto również na zawłaszczanie i wytwarzanie produktów duchowych.
Podobnie jak likwidacja własności klasowej jest dla burżua jednoznaczna z likwidacją samej produkcji,
likwidacja wykształcenia klasowego jest dlań jednoznaczna z likwidacją wszelkiego wykształcenia.
Wykształcenie, którego utratę burżua opłakuje, jest dla olbrzymiej większości kształceniem do
spełniania roli maszyny.
Ale nie sprzeczajcie się z nami, przykładając do sprawy zniesienia własności burżuazyjnej miarę
waszych burżuazyjnych wyobrażeń o wolności, wykształceniu, prawie itp. Same wasze idee są wytworem
burżuazyjnych stosunków produkcji i własności, podobnie jak wasze prawo jest tylko podniesioną do
godności ustawy wolą waszej klasy, której treść określają materialne warunki istnienia waszej klasy.
Stronnicze wyobrażenie, które skłania was do przeistaczania naszych stosunków produkcji i
własności ze stosunków historycznych, przemijających z biegiem produkcji, w wieczne prawa przyrody i
rozumu, wyobrażenie to podzielacie z wszystkimi klasami, które były klasami panującymi i upadły. Tego,
co wydaje się wam zrozumiałe, gdy mowa o własności antycznej, gdy mowa o własności feudalnej, tego nie
możecie zrozumieć, gdy mowa o własności burżuazyjnej.
Zniesienie rodziny! Nawet najskrajniejsi radykałowie oburzają się na ten haniebny zamiar
komunistów.
Na czym się opiera współczesna, burżuazyjna rodzina? Na kapitale, na prywatnym dorobku. W
pełni rozwinięta rodzina istnieje tylko dla burżuazji; ale jej uzupełnieniem jest przymusowy brak rodziny u
proletariuszy i publiczna prostytucja.
Burżuazyjna rodzina zniknie naturalnie ze zniknięciem tego swego uzupełnienia, a jedno i drugie
przestanie istnieć ze zniknięciem kapitału.
Zarzucacie nam, że chcemy znieść wyzysk dzieci przez rodziców? Przyznajemy się do tej zbrodni.
Ale – powiadacie – unicestwiamy najtkliwsze stosunki, zastępując wychowanie domowe
społecznym.
A czy i o waszym wychowaniu nie decyduje społeczeństwo? Przez stosunki społeczne, w których
się wasze wychowanie odbywa, przez mniej lub bardziej pośrednią czy bezpośrednią ingerencję
społeczeństwa za pomocą szkoły itd.? Oddziaływanie społeczeństwa na wychowanie nie jest wynalazkiem
komunistów; komuniści jedynie zmieniają charakter tego oddziaływania, wyrywają wychowanie spod
wpływu klasy panującej.
Burżuazyjne frazesy o rodzinie i wychowaniu, o tkliwym stosunku między rodzicami a dziećmi stają
się tym wstrętniejsze, im bardziej rozwój wielkiego przemysłu niszczy w środowisku proletariuszy wszelkie
więzy rodzinne, a dzieci stają się zwykłym przedmiotem handlu i narzędziami pracy.
Ale wy, komuniści, chcecie wprowadzić wspólność żon – wrzeszczy chórem cała burżuazja.
Burżua widzi w swej żonie zwykłe narzędzie produkcji. Słyszy, że narzędzia produkcji mają być
wspólnie użytkowane, i naturalnie nie może sobie wyobrazić nic innego niż to, że ten sam los spotka także
kobiety.
Nie domyśla się, że chodzi właśnie o to, by znieść taką sytuację kobiety, w której jest ona zwykłym
narzędziem produkcji.
Nie ma zresztą nic śmieszniejszego niż wysoce moralne oburzenie naszych burżua z powodu
rzekomej oficjalnej wspólności żon u komunistów. Komuniści nie mają potrzeby wprowadzać wspólności
żon, istniała ona niemal zawsze.
Nasi burżua, nie zadowalając się tym, że mają do dyspozycji żony i córki swych robotników – nie
mówiąc już o prostytucji oficjalnej – znajdują szczególną przyjemność we wzajemnym uwodzeniu swoich
małżonek.
© Studenckie Koło Filozofii Marksistowskiej (UW)
- 12 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
Małżeństwo burżuazyjne jest w rzeczywistości wspólnością żon. Komunistom można by zarzucić co
najwyżej, że na miejsce obłudnie zamaskowanej wspólności żon chcieliby wprowadzić oficjalną, otwartą.
Rozumie się zresztą samo przez się, że ze zniesieniem obecnych stosunków produkcji zniknie również
wynikająca z nich wspólność kobiet, tzn. prostytucja oficjalna i nieoficjalna.
Zarzucano jeszcze komunistom, jakoby chcieli znieść ojczyznę, narodowość.
Robotnicy nie mają ojczyzny. Nie można im odebrać tego, czego nie mają. Wobec tego, że
proletariat musi przede wszystkim zdobyć sobie władzę polityczną, wznieść się do stanowiska klasy
narodowej
18
, ukonstytuować się jako naród – jest sam jeszcze narodowy, aczkolwiek bynajmniej nie w
znaczeniu burżuazyjnym.
Odosobnienie i przeciwieństwa narodowe między ludami zanikają coraz bardziej już z rozwojem
burżuazji, wolnością handlu, rynkiem światowym, uniformizmem produkcji przemysłowej i
odpowiadających jej warunków życia.
Panowanie proletariatu jeszcze bardziej spotęguje ich zanikanie. Zjednoczona akcja, przynajmniej
krajów cywilizowanych, jest jednym z pierwszych warunków jego wyzwolenia.
W miarę tego jak będzie usuwany wyzysk jednostki przez jednostkę, będzie też usuwany wyzysk
jednego narodu przez drugi.
Z zanikiem przeciwieństwa między klasami w łonie narodu
19 znikać będzie wzajemna wrogość
między narodami.
Oskarżenia wysuwane przeciw komunizmowi z religijnych, filozoficznych i w ogóle ideologicznych
punktów widzenia nie zasługują na szczegółowe roztrząsanie.
Czyż trzeba głębokiej wnikliwości, by zrozumieć, że wraz z warunkami życia ludzi, ich stosunkami
społecznymi, bytem społecznym zmieniają się także ich wyobrażenia, poglądy i pojęcia – słowem, także ich
świadomość?
Czegóż dowodzi historia idei, jeżeli nie tego, że produkcja duchowa przeobraża się wraz z
materialną? Ideami panującymi każdej epoki były zawsze tylko idee klasy panującej.
Mówi się o ideach rewolucjonizujących całe społeczeństwo; w ten sposób stwierdza się tylko fakt,
że w łonie starego społeczeństwa wytworzyły się pierwiastki nowego, że rozkładowi dawnych warunków
życia towarzyszy rozkład dawnych idei.
Gdy świat starożytny chylił się ku upadkowi, dawne religie zostały zwyciężone przez religię
chrześcijańską. Gdy w wieku XVIII idee chrześcijańskie zostały pokonane przez idee Oświecenia,
społeczeństwo feudalne toczyło przedśmiertną walkę z rewolucyjną naówczas burżuazją. Idee wolności
sumienia i wyznania wyrażały tylko panowanie wolnej konkurencji w dziedzinie sumienia20
.
Ale – powiedzą – idee religijne, moralne, filozoficzne, polityczne, prawne itp. przeobrażały się
oczywiście w przebiegu rozwoju historycznego. Religia, moralność, filozofia, polityka, prawo ostawały się
jednak zawsze mimo tych przeobrażeń.
Istnieją nadto prawdy wieczyste, jak wolność, sprawiedliwość itp., wspólne wszystkim ustrojom
społecznym. A komunizm znosi wieczyste prawdy, znosi religię, moralność, zamiast nadać im nową formę,
staje więc w sprzeczności z całym dotychczasowym rozwojem historycznym.
Do czego się sprowadza to oskarżenie? Cała dotychczasowa historia społeczeństwa przebiegała w
przeciwieństwach klasowych, przybierających w różnych okresach różne formy.
Jakiekolwiek jednak formy przybierały te przeciwieństwa, wyzysk jednej części społeczeństwa
przez drugą był faktem wspólnym dla wszystkich ubiegłych stuleci. Nic więc dziwnego, że świadomość
społeczna wszystkich tych stuleci, mimo całej różnorodności i odmienności, obraca się w pewnych
wspólnych formach, w takich formach świadomości, które zanikną doszczętnie dopiero z zupełnym
zniknięciem przeciwieństw klasowych.
18 W wydaniu angielskim z roku 1888 zamiast wznieść się do stanowiska klasy narodowej: wznieść się do stanowiska
przewodzącej klasy narodu. – Red.
19 W wydaniu pierwszym z roku 1848 zamiast narodu: narodów. – Red.
20
 W wydaniach z lat 1872, 1883 i 1890: w dziedzinie wiedzy. – Red.
© Studenckie Koło Filozofii Marksistowskiej (UW)
- 13 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
Rewolucja komunistyczna jest najradykalniejszym zerwaniem z tradycyjnymi stosunkami
własności; nic dziwnego, że w swym przebiegu przyniesie ona również najradykalniejsze zerwanie z
tradycyjnymi ideami.
Dość jednak o zarzutach burżuazji przeciw komunizmowi.
Widzieliśmy już wyżej, że pierwszym krokiem rewolucji robotniczej jest wydźwignięcie proletariatu
do stanowiska klasy panującej, wywalczenie demokracji.
Proletariat użyje swego panowania politycznego na to, by krok za krokiem wyrwać z rąk burżuazji
cały kapitał, scentralizować wszystkie narzędzia produkcji w ręku państwa, tzn. w ręku zorganizowanego
jako klasa panująca proletariatu, i możliwie szybko zwiększyć masę sił wytwórczych.
Początkowo może się to oczywiście dokonać tylko za pomocą despotycznych wtargnięć w prawo
własności i w burżuazyjne stosunki produkcji, a więc za pomocą posunięć, które ekonomicznie wydają się
niedostateczne i nieuzasadnione, które jednak w przebiegu ruchu przerastają same siebie i są nieuniknione
jako środki przewrotu w całym sposobie produkcji.
Posunięcia te będą oczywiście w różnych krajach odpowiednio różne.
Jednakże w krajach najdalej w rozwoju zaawansowanych będą mogły na ogół znaleźć powszechne
zastosowanie posunięcia następujące:
1. Wywłaszczenie własności ziemskiej i użycie renty gruntowej na wydatki państwowe.
2. Wysoka progresja podatkowa.
3. Zniesienie prawa dziedziczenia.
4. Konfiskata własności wszystkich emigrantów i buntowników.
5. Scentralizowanie kredytu w rękach państwa poprzez bank narodowy o kapitale państwowym i o
wyłącznym monopolu.
6. Scentralizowanie środków transportu w rękach państwa.
7. Zwiększenie liczby fabryk państwowych, narzędzi produkcji, udostępnianie gruntów do uprawy i
ich melioracja według społecznego planu.
8. Jednaki przymus pracy dla wszystkich, utworzenie armii przemysłowych, zwłaszcza dla rolnictwa.
9. Zespolenie rolnictwa i przemysłu, działanie w kierunku stopniowego usunięcia przeciwieństwa21
między miastem a wsią.
10. Publiczne i bezpłatne wychowanie wszystkich dzieci. Zniesienie pracy fabrycznej dzieci w jej
dzisiejszej postaci. Połączenie wychowania z produkcją materialną itd. itd.
Gdy w przebiegu rozwoju znikną różnice klasowe i cała produkcja zostanie skupiona w rękach
zrzeszonych jednostek, władza publiczna utraci swój charakter polityczny. Władza polityczna we
właściwym znaczeniu jest zorganizowaną przemocą jednej klasy w celu uciskania innej. Gdy w walce z
burżuazją proletariat siłą rzeczy jednoczy się w klasę, poprzez rewolucję staje się klasą panującą i jako klasa
panująca znosi przemocą dawne stosunki produkcji, to wraz z tymi stosunkami produkcji znosi warunki
istnienia przeciwieństw klasowych, znosi w ogóle klasy i tym samym swoje własne panowanie jako klasy.
Miejsce dawnego społeczeństwa burżuazyjnego z jego klasami i przeciwieństwami klasowymi
zajmuje zrzeszenie, w którym swobodny rozwój każdego jest warunkiem swobodnego rozwoju wszystkich.
21 W wydaniach niemieckich z lat 1872, 1883 i 1890: różnicy. – Red.
© Studenckie Koło Filozofii Marksistowskiej (UW)
- 14 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
III
Literatura socjalistyczna i komunistyczna
1. Socjalizm reakcyjny
a) Socjalizm feudalny
Arystokracja francuska i angielska była na skutek swej sytuacji historycznej powołana do pisania
pamfletów przeciw nowoczesnemu społeczeństwu burżuazyjnemu. We francuskiej rewolucji lipcowej 1830
r., w angielskim ruchu na rzecz reformy parlamentu raz jeszcze pokonał ją znienawidzony parweniusz. O
poważnej walce politycznej nie mogło już być mowy. Pozostała jej jedynie walka literacka. Ale i w
dziedzinie literatury stare frazesy z czasów Restauracji stały się już niemożliwe
22
. Aby wzbudzić sympatię,
arystokracja musiała udawać, że nie dba już o swe własne interesy i formułuje akt oskarżenia przeciw
burżuazji wyłącznie w interesie wyzyskiwanej klasy robotniczej. Znajdowała więc satysfakcję w śpiewaniu
szyderczych piosenek o swym nowym władcy i w szeptaniu mu do ucha mniej lub bardziej złowrogich
przepowiedni.
W ten sposób powstał socjalizm feudalistyczny – na wpół lament, na wpół paszkwil, na wpół echo
przeszłości, na wpół groźba przyszłości, chwilami godzący wprost w serce burżuazji gorzkim, zjadliwie
szyderczym osądem, zawsze komiczny w swej zupełnej niezdolności do zrozumienia biegu nowoczesnej
historii.
Proletariacką torbą żebraczą potrząsali arystokraci niby sztandarem, żeby skupić lud wokół siebie.
Ale ten, ilekroć ruszał za nimi, spostrzegał na ich grzbietach stare feudalne herby i pierzchał z głośnym i
urągliwym śmiechem.
Najlepiej urządzała to widowisko część francuskich legitymistów23
i Młoda Anglia24
.
Kiedy feudałowie dowodzą, że ich sposób wyzysku był różny od wyzysku burżuazyjnego,
zapominają tylko o tym, że uprawiali ten wyzysk w okolicznościach i warunkach zupełnie odmiennych i
będących dziś anachronizmem. Kiedy powołują się na to, że pod ich panowaniem nie było nowoczesnego
proletariatu, zapominają tylko o tym, że właśnie nowoczesna burżuazja była nieodzowną latoroślą ich
ustroju społecznego.
Zresztą tak mało ukrywają oni reakcyjny charakter swej krytyki, że główne ich oskarżenie przeciw
burżuazji polega właśnie na tym, iż pod jej panowaniem rozwija się klasa, która wysadzi w powietrze cały
stary porządek społeczny.
Jeszcze bardziej zarzucają burżuazji to, że wytwarza rewolucyjny proletariat, niż to, że w ogóle
wytwarza proletariat.
W praktyce politycznej biorą więc udział we wszystkich aktach przemocy przeciw klasie
robotniczej, a w życiu codziennym, wbrew wszystkim swym napuszonym frazesom, nie pogardzają
22 Chodzi tu nie o Restaurację angielską 1660-1689, lecz o Restaurację francuską 1814-1830. [Uwaga Engelsa do wydania
angielskiego z 1888 r.].
23 Legitymiści – zwolennicy obalonej w r. 1830 dynastii Burbonów; reprezentowali interesy wielkiej szlachty rodowej. W
walce przeciw panującej dynastii orleańskiej, która opierała się na arystokracji finansowej i wielkiej burżuazji, część
legitymistów uciekała się nierzadko do demagogii społecznej, usiłując przedstawić się w charakterze obrońców ludzi pracy
przed wyzyskiem ze strony burżuazji. – Red.
24 Młoda Anglia – grupa angielskich polityków i literatów należących do partii torysów, utworzona z początkiem lat
czterdziestych XIX wieku. Przedstawiciele Młodej Anglii, którzy dawali wyraz niezadowoleniu arystokracji ziemskiej z
powodu wzrastającej gospodarczej i politycznej potęgi burżuazji, próbowali za pomocą demagogii zdobyć wpływ na klasę
robotniczą, aby ją wykorzystać w swojej walce przeciw burżuazji. Głośnymi przedstawicielami Młodej Anglii byli m.in.
Disraeli i Thomas Carlyle. – Red.
© Studenckie Koło Filozofii Marksistowskiej (UW)
- 15 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
zbieraniem złotych jabłek25 i zastępują wierność, miłość, honor handelkiem wełną, burakami cukrowymi i
gorzałką26
.
Jak klecha szedł zawsze ręka w rękę z feudałem, tak też socjalizm kleszy idzie ręka w rękę z
socjalizmem feudalistycznym.
Nic łatwiejszego niż nadać chrześcijańskiemu ascetyzmowi socjalistyczny pokost. Czyż
chrześcijaństwo nie piorunowało również przeciw własności prywatnej, przeciw małżeństwu, przeciw
państwu? Czy nie zalecało na ich miejsce dobroczynności i żebractwa, celibatu i umartwiania ciała, życia
klasztornego i kościoła? Socjalizm chrześcijański27
jest tylko wodą święconą, którą klecha kropi
rozgoryczenie arystokraty.
b) Socjalizm drobnomieszczański
Arystokracja feudalna nie jest jedyną klasą, którą obaliła burżuazja i której warunki bytu w
nowoczesnym społeczeństwie burżuazyjnym pogarszały się i obumierały. Średniowieczne mieszczaństwo
grodowe i stan drobnych chłopów były poprzednikami nowoczesnej burżuazji. W krajach mniej
rozwiniętych pod względem przemysłowym i handlowym klasa ta wegetuje jeszcze dotychczas obok
rozwijającej się burżuazji.
W krajach, w których się rozwinęła nowoczesna cywilizacja, powstało nowe drobnomieszczaństwo,
zawieszone między proletariatem a burżuazją i wytwarzające się wciąż na nowo jako uzupełniająca część
społeczeństwa burżuazyjnego; jednakże konkurencja nieustannie strąca jego członków do szeregów
proletariatu, a rozwój wielkiego przemysłu ukazuje im nawet zbliżającą się chwilę, kiedy zupełnie znikną
jako samodzielna część nowoczesnego społeczeństwa i zostaną zastąpieni w handlu, w manufakturze, w
rolnictwie przez nadzorców nad robotnikami i przez oficjalistów.
W krajach takich jak Francja, gdzie klasa chłopska stanowi znacznie więcej niż połowę ludności,
było rzeczą naturalną, że pisarze, występujący po stronie proletariatu przeciw burżuazji, stosowali w swej
krytyce ustroju burżuazyjnego miarę drobnomieszczańską i drobnochłopską i bronili robotników ze
stanowiska drobnomieszczaństwa. Powstał w ten sposób socjalizm drobnomieszczański. Sismondi jest
głową tej literatury nie tylko dla Francji, ale i dla Anglii.
Socjalizm ten nadzwyczaj wnikliwie analizował sprzeczności w nowoczesnych stosunkach
produkcji. Demaskował szalbiercze upiększenia ekonomistów. Niezbicie wykazywał niszczycielskie
działanie maszyn i podziału pracy, koncentrację kapitałów i własności ziemskiej, nadprodukcję, kryzysy,
nieuniknioną zagładę drobnomieszczan i chłopów, nędzę proletariatu, anarchię w produkcji, rażące
dysproporcje w podziale bogactw, wyniszczającą wojnę przemysłową między narodami, rozkład dawnych
obyczajów, dawnych stosunków rodzinnych, dawnych narodowości.
Ale w swej pozytywnej treści socjalizm ten chce przywrócić bądź dawne środki produkcji i
wymiany, a z nimi dawne stosunki własności i dawne społeczeństwo, bądź też chce przemocą wtłoczyć
nowoczesne środki produkcji i wymiany w ramy dawnych stosunków własności, które zostały przez nie
rozsadzone, musiały być rozsadzone. W obu wypadkach jest zarazem reakcyjny i utopijny.
Ustrój cechowy w manufakturze i gospodarstwo patriarchalne na wsi – oto jego ostatnie słowo.
W dalszym swym rozwoju kierunek ten wyrodził się w tchórzliwy kociokwik28
.
25 W wydaniu angielskim z roku 1888 po słowach złotych jabłek dodano: spadających z drzewa przemysłu. – Red.
26 Dotyczy to głównie Niemiec, gdzie arystokracja ziemska i junkrzy uprawiają większą część swych majątków na własny
rachunek przy pomocy rządców i są przy tym wielkimi producentami buraków cukrowych i gorzałki. Bogatsi arystokraci
angielscy nie zniżyli się jeszcze do tego; lecz i oni umieją doskonale wynagradzać sobie spadek renty przez użyczanie swych
nazwisk założycielom mniej lub bardziej wątpliwych towarzystw akcyjnych. [Uwaga Engelsa do wydania angielskiego z 1888
r.].
27 W wydaniach z roku 1848: święty i dzisiejszy; w wydaniach z lat 1872, 1883 i 1890: chrześcijański. – Red.
28 W wydaniu angielskim z roku 1888 zdanie to brzmi inaczej: W końcu, kiedy uparte fakty historyczne rozwiały resztki
upajających złudzeń, ta forma socjalizmu wyrodziła się w żałosny kociokwik. – Red.
© Studenckie Koło Filozofii Marksistowskiej (UW)
- 16 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
c) Socjalizm niemiecki, czyli prawdziwy
Francuska literatura socjalistyczna i komunistyczna, która powstała pod uciskiem panującej
burżuazji i jest literackim wyrazem walki przeciw temu panowaniu, została wprowadzona do Niemiec w
czasie, kiedy burżuazja dopiero co rozpoczęła walkę przeciw feudalnemu absolutyzmowi.
Niemieccy filozofowie, półfilozofowie i pięknoduchy uchwycili się chciwie tej literatury,
zapomnieli tylko o tym, że z przywędrowaniem tych pism z Francji nie przywędrowały jednocześnie do
Niemiec francuskie warunki życia. W warunkach niemieckich literatura francuska utraciła wszelkie
bezpośrednio praktyczne znaczenie i stała się zjawiskiem czysto literackim. Musiała przybrać postać
jałowej spekulacji na temat prawdziwego społeczeństwa29
, na temat wcielenia w rzeczywistość istoty
ludzkiej. Toteż dla filozofów niemieckich XVIII stulecia żądania pierwszej rewolucji francuskiej miały
jedynie znaczenie postulatów praktycznego rozumu w ogóle, a przejawy woli rewolucyjnej burżuazji
francuskiej oznaczały w ich oczach prawa czystej woli, woli, jaką ona być powinna, prawdziwie ludzkiej
woli.
Praca niemieckich literatów polegała wyłącznie na tym, by pogodzić nowe idee francuskie z ich
starym sumieniem filozoficznym, lub raczej na tym, by przyswoić sobie idee francuskie ze swojego
stanowiska filozoficznego.
To przyswojenie odbyło się w sposób, w jaki się w ogóle przyswaja obcy język, tzn. w drodze
przekładu.
Wiadomo, że mnisi wypisywali swe niedorzeczne żywoty świętych katolickich na rękopisach, na
których zapisane były klasyczne dzieła z czasów starożytnego pogaństwa. Literaci niemieccy postępowali
odwrotnie ze świecką literaturą francuską. Wpisywali swoje filozoficzne nonsensy pod oryginał francuski.
Np. pod francuską krytykę stosunków pieniężnych wpisali wyobcowanie istoty ludzkiej, pod francuską
krytykę państwa burżuazyjnego wpisali zniesienie panowania abstrakcyjnej ogólności itp.
Podsunięcie tych filozoficznych frazesów pod francuskie rozumowanie ochrzcili jako filozofię
czynu, prawdziwy socjalizm, niemiecką naukę socjalizmu, filozoficzne uzasadnienie socjalizmu itp.
W ten sposób francuska literatura socjalistyczno-komunistyczna została kompletnie wykastrowana.
A że w niemieckich rękach przestała wyrażać walkę jednej klasy przeciw drugiej, Niemiec nabrał
przekonania, iż przezwyciężył francuską jednostronność, że zamiast prawdziwych potrzeb reprezentuje
potrzebę prawdy, a zamiast interesów proletariatu – interesy istoty ludzkiej, człowieka w ogóle, człowieka,
który nie należy do żadnej klasy, nie należy w ogóle do rzeczywistości, lecz jedynie do mgławicy fantazji
filozoficznej.
Ten niemiecki socjalizm, który tak poważnie i uroczyście traktował swe nieudolne ćwiczenia
szkolne i tak jarmarcznie je otrąbił, tracił jednakże stopniowo swą pedantyczną niewinność.
Walka niemieckiej, zwłaszcza pruskiej burżuazji przeciw feudałom i absolutnej władzy królewskiej
– słowem, ruch liberalny – stawała się coraz poważniejsza.
Prawdziwy socjalizm znalazł w ten sposób pożądaną sposobność do przeciwstawienia ruchowi
politycznemu postulatów socjalistycznych, do rzucenia tradycyjnej klątwy na liberalizm, na państwo
parlamentarne, na burżuazyjną konkurencję, burżuazyjną wolność prasy, burżuazyjne prawo, burżuazyjną
wolność i równość oraz do ogłoszenia masom ludowym, że w tym burżuazyjnym ruchu nie mogą nic
zyskać, przeciwnie, mogą wszystko stracić. Socjalizm niemiecki właśnie teraz zapomniał, że francuska
krytyka, której był bezmyślnym echem, miała za przesłankę nowoczesne społeczeństwo burżuazyjne z
odpowiednimi materialnymi warunkami życia i dostosowaną do nich konstytucją polityczną – te same
przesłanki, które w Niemczech dopiero trzeba było wywalczyć.
Posłużył on niemieckim rządom absolutnym wraz z ich orszakiem klechów, bakałarzy,
hreczkosiejów i biurokratów jako pożądany straszak przeciw groźnie prącej naprzód burżuazji.
29 W wydaniach niemieckich z lat 1872, 1883 i 1890 słowa na temat prawdziwego społeczeństwa są opuszczone. – Red.
© Studenckie Koło Filozofii Marksistowskiej (UW)
- 17 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
Stanowił osładzające uzupełnienie gorzkich uderzeń bicza i kul, którymi te właśnie rządy
odpowiadały na powstania robotników niemieckich.
Prawdziwy socjalizm, stając się w ten sposób orężem w ręku rządów przeciw burżuazji
niemieckiej, reprezentował także bezpośrednio interes reakcyjny, interes niemieckiego łyka
małomiasteczkowego
30
. W Niemczech drobnomieszczaństwo, odziedziczone jeszcze po XVI stuleciu i od
tego czasu pojawiające się wciąż na nowo w różnych postaciach, stanowi właściwą podstawę społeczną
istniejących stosunków.
Zachowanie go jest równoznaczne z zachowaniem istniejących w Niemczech stosunków. Od
przemysłowego i politycznego panowania burżuazji oczekuje ono ze strachem nieuniknionej zagłady, z
jednej strony na skutek koncentracji kapitału, z drugiej – na skutek wyłonienia się rewolucyjnego
proletariatu. Prawdziwy socjalizm wydał mu się ubiciem dwóch zajęcy jednym wystrzałem.
Rozpowszechnił się też jak zaraza.
Owa pretensjonalna szata, utkana z pajęczyny spekulatywnych dociekań, haftowana kwiatkami
górnolotnego frazesu, przepojona sentymentalną rosą rzewności, szata, w którą socjaliści niemieccy spowili
kilka swych jałowych wieczystych prawd, zwiększyła tylko zbyt ich towaru wśród tej publiczności.
Ze swej strony socjalizm niemiecki poznawał coraz lepiej swe powołanie – być napuszonym
przedstawicielem owego łyka małomiasteczkowego.
Ogłosił on naród niemiecki za naród wzorcowy, a niemieckiego kołtuna za wzorcowego człowieka.
Każdej jego podłości nadawał ukryty, wyższy, socjalistyczny sens, w którym znaczyła coś wręcz
przeciwnego. Konsekwentny do końca, wystąpił on bezpośrednio przeciw prymitywnie destrukcyjnemu
kierunkowi komunizmu i obwieścił swą bezstronną wyższość, która pozwala mu się wznieść ponad
wszelkie walki klasowe. Z bardzo niewielu wyjątkami wszystko, co krąży w Niemczech jako pisma
rzekomo socjalistyczne i komunistyczne, należy do tej plugawej, irytującej literatury31
.
2. Socjalizm konserwatywny, czyli burżuazyjny
Pewna część burżuazji pragnie zaradzić niedomaganiom społecznym, aby utrwalić istnienie
społeczeństwa burżuazyjnego.
Należą do niej ekonomiści, filantropi, humanitaryści, poprawiacze sytuacji klas pracujących,
organizatorzy dobroczynności, opiekunowie zwierząt, założyciele towarzystw wstrzemięźliwości, pokątni
reformatorzy najrozmaitszego pokroju. Układano nawet całe systemy z tego burżuazyjnego socjalizmu.
Jako przykład przytoczymy Filozofię nędzy Proudhona.
Socjalistyczni burżua chcieliby zachować warunki bytu nowoczesnego społeczeństwa bez
nieuchronnie stąd wynikających walk i niebezpieczeństw. Chcieliby zachować istniejące społeczeństwo bez
rewolucjonizujących i rozkładających je czynników. Chcieliby burżuazji bez proletariatu. Burżuazja
wyobraża sobie naturalnie, że świat, w którym rządzi, jest najlepszym ze światów. Burżuazyjny socjalizm
rozwija to pocieszające wyobrażenie w mniej lub bardziej wykończony system. Kiedy wzywa proletariat,
by urzeczywistnił jego systemy i wstąpił do nowej Jerozolimy, żąda w gruncie rzeczy tylko tego, by
proletariat pozostał w dzisiejszym społeczeństwie, lecz wyzbył się swych nienawistnych o nim wyobrażeń.
Inna, mniej sentymentalna, ale bardziej praktyczna forma tego socjalizmu usiłowała odstręczyć
klasę robotniczą od wszelkiego ruchu rewolucyjnego za pomocą dowodzeń, że nie taka lub inna zmiana
polityczna, lecz tylko zmiana materialnych warunków bytu, stosunków ekonomicznych, może jej przynieść
pożytek. Ale przez ową zmianę materialnych warunków bytu socjalizm ten rozumie bynajmniej nie
zniesienie burżuazyjnych stosunków produkcji, co jest możliwe tylko w drodze rewolucyjnej, lecz
ulepszenia administracyjne, dokonywane na gruncie tych stosunków produkcji, a więc nie zmieniające w
30
 W wydaniu angielskim z roku 1888 zamiast łyka małomiasteczkowego: niemieckiego filistra. – Red.
31 Burza rewolucyjna roku 1848 zmiotła cały ten nędzny kierunek, a rzecznikom jego odebrała chęć dalszego parania się
socjalizmem. Głównym przedstawicielem i klasycznym typem tego kierunku jest pan Karol Grün. [Uwaga Engelsa do wydania
niemieckiego z 1890 r.].
© Studenckie Koło Filozofii Marksistowskiej (UW)
- 18 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
niczym stosunku między kapitałem a pracą najemną i w najlepszym wypadku zmniejszające tylko koszty
panowania burżuazji i upraszczające jej system administrowania państwem.
Najwłaściwszy swój wyraz socjalizm burżuazyjny osiąga dopiero wówczas, gdy staje się zwrotem
czysto retorycznym.
Wolny handel! – w interesie klasy pracującej; cła ochronne! – w interesie klasy pracującej;
więzienia celkowe! – w interesie klasy pracującej: oto ostatnie słowo, jedyne szczere słowo socjalizmu
burżuazyjnego.
Socjalizm burżuazji polega właśnie na twierdzeniu, że burżua są burżua – w interesie klasy
pracującej.
3. Socjalizm i komunizm krytyczno-utopijny
Nie mówimy tutaj o tej literaturze, która we wszystkich wielkich rewolucjach nowoczesnych dawała
wyraz żądaniom proletariatu (pisma Babeufa itd.).
Pierwsze próby proletariatu bezpośredniego forsowania swoich własnych interesów klasowych w
czasach powszechnego wzburzenia, w okresie obalenia społeczeństwa feudalnego, rozbijały się
nieuchronnie na skutek tego, że sam proletariat nie rozwinął się jeszcze w pełni, jako też wskutek braku
materialnych warunków jego wyzwolenia, które właśnie są dopiero wytworem epoki burżuazyjnej.
Literatura rewolucyjna, towarzysząca tym pierwszym ruchom proletariatu, jest w swej treści siłą rzeczy
reakcyjna. Głosi ona powszechny ascetyzm i prymitywny egalitaryzm.
Właściwe systemy socjalistyczne i komunistyczne, systemy Saint-Simona, Fouriera, Owena itd.,
wyłaniają się w pierwszym, nierozwiniętym okresie walki między proletariatem a burżuazją, który
przedstawiliśmy wyżej (patrz: Burżuazja a proletariat).
Wynalazcy tych systemów widzą wprawdzie przeciwieństwo między klasami, jak również działanie
czynników rozkładowych w łonie samego społeczeństwa panującego. Nie dostrzegają jednak po stronie
proletariatu żadnej inicjatywy historycznej, żadnego właściwego mu ruchu politycznego.
Ponieważ rozwój przeciwieństw klasowych idzie w parze z rozwojem przemysłu, nie znajdują oni
także materialnych warunków wyzwolenia proletariatu i szukają nauki społecznej, praw społecznych, by
warunki te stworzyć.
Miejsce działania społecznego zająć musi ich osobista działalność wynalazcza, miejsce
historycznych warunków wyzwolenia – warunki urojone, miejsce stopniowo się dokonującej organizacji
proletariatu w klasę – wymyślona przez nich samych organizacja społeczeństwa. Przyszłe dzieje ludzkości
sprowadzają się dla nich do propagandy i praktycznego wykonania ich planów społecznych.
Są oni wprawdzie świadomi tego, że w swych planach reprezentują głównie interesy klasy
pracującej jako klasy najbardziej cierpiącej. Proletariat istnieje dla nich tylko jako klasa najbardziej
cierpiąca.
Jednakże nierozwinięta forma walki klasowej, jak również ich własna sytuacja życiowa sprawiają,
że uważają się za wyższych ponad to przeciwieństwo klasowe. Pragną polepszyć sytuację życiową
wszystkich członków społeczeństwa, nawet najlepiej sytuowanych. Toteż odwołują się ciągle do całego
społeczeństwa bez różnicy, a nawet przeważnie do klasy panującej. Wystarczy przecież tylko zrozumieć ich
system, aby go uznać za możliwie najdoskonalszy plan możliwie najdoskonalszego społeczeństwa.
Odrzucają przeto wszelką akcję polityczną, a zwłaszcza wszelką akcję rewolucyjną; chcą cel swój
osiągnąć w drodze pokojowej i usiłują za pomocą drobnych, oczywiście chybionych eksperymentów, siłą
przykładu, utorować drogę nowej ewangelii społecznej.
Fantastyczne opisy przyszłego społeczeństwa odpowiadają32
pierwszym, nie skrystalizowanym
dążeniom proletariatu do ogólnego przekształcenia społeczeństwa – w czasach, kiedy proletariat znajduje
się jeszcze w stanie nader nierozwiniętym, ujmuje więc jeszcze fantastycznie własną swą pozycję.
32
 W wydaniach niemieckich z lat 1872, 1883 i 1890: rodzą się. – Red.
© Studenckie Koło Filozofii Marksistowskiej (UW)
- 19 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
Ale pisma socjalistyczne i komunistyczne zawierają również pierwiastki krytyczne. Atakują
wszystkie podwaliny istniejącego społeczeństwa. Dostarczyły przeto nader cennego materiału dla
uświadomienia robotników. Ich pozytywne twierdzenia o przyszłym społeczeństwie, na przykład o
zniesieniu przeciwieństwa między miastem a wsią, o zniesieniu rodziny, zysku prywatnego, pracy najemnej,
zapowiedź harmonii społecznej, przekształcenia państwa w zwykłe zarządzanie produkcją – wszystkie te
ich twierdzenia wyrażają tylko zniknięcie przeciwieństwa klasowego, które właśnie zaczyna się dopiero
rozwijać i jest im znane zaledwie w swej zaczątkowej, bezkształtnej nieokreśloności. Dlatego też same te
twierdzenia mają jeszcze sens czysto utopijny.
Znaczenie krytyczno-utopijnego socjalizmu i komunizmu pozostaje w odwrotnym stosunku do
rozwoju historycznego. W miarę jak rozwija się i kształtuje walka klasowa, to urojone wynoszenie się
ponad tę walkę, to urojone zwalczanie jej traci wszelką wartość praktyczną, wszelkie uzasadnienie
teoretyczne. Jeżeli więc twórcy tych systemów byli nawet pod wielu względami rewolucyjni, to ich
uczniowie tworzą zawsze reakcyjne sekty. Obstają uparcie przy dawnych poglądach swych mistrzów
wbrew postępującemu rozwojowi historycznemu proletariatu. Usiłują więc konsekwentnie stępić ponownie
walkę klasową i pogodzić przeciwieństwa. Wciąż jeszcze marzą o próbach urzeczywistnienia swych utopii
społecznych, o tworzeniu poszczególnych falansterów, o zakładaniu Home colonies, o urządzeniu małej
Ikarii33
, kieszonkowego wydania nowej Jerozolimy – aby zaś zbudować te wszystkie zamki na lodzie,
muszą się odwoływać do filantropii burżuazyjnych serc i kies. Stopniowo staczają się do kategorii
opisanych wyżej socjalistów reakcyjnych albo konserwatywnych, a różnią się od nich jedynie
34 bardziej
systematyczną pedanterią, fanatycznie zabobonną wiarą w cudotwórcze działanie swej nauki społecznej.
Występują więc zaciekle przeciw wszelkiemu politycznemu ruchowi robotniczemu, który, ich
zdaniem, mógł się zrodzić tylko z ślepej niewiary w ich nową ewangelię.
Oweniści w Anglii występują przeciw czartystom, fourieryści we Francji przeciw reformistom
35
.
IV
Stosunek komunistów do różnych partii opozycyjnych
Na podstawie rozdziału II zrozumiały jest sam przez się stosunek komunistów do ukształtowanych
już partii robotniczych, a więc do czartystów w Anglii i do zwolenników reformy agrarnej w Ameryce
Północnej.
Walczą oni o najbliższe cele i interesy klasy robotniczej, ale w ruchu dnia dzisiejszego reprezentują
jednocześnie przyszłość ruchu. We Francji komuniści przyłączają się do partii socjalistycznodemokratycznej36 przeciw konserwatywnej i radykalnej burżuazji, nie rezygnując bynajmniej z prawa do
krytycznego stosunku do frazesów i złudzeń wypływających z rewolucyjnej tradycji.
33 Nazwę falansterów nosiły projektowane przez Karola Fouriera kolonie socjalistyczne; Ikarią nazwał Cabet swoją utopię, a
później swoją komunistyczną kolonię w Ameryce. [Uwaga Engelsa do wydania angielskiego z 1888 r.].
Home colonies (kolonie w kraju) – tak nazywa Owen swoje wzorowe społeczeństwa komunistyczne. Falansterami nazywały
się projektowane przez Fouriera pałace społeczne. Nazwę Ikarii nosi utopijny, fantastyczny kraj, którego komunistyczne
urządzenie opisywał Cabet. [Uwaga Engelsa do wydania niemieckiego z 1890 r.].
34
 W wydaniach niemieckich z lat 1872, 1883 i 1890 zamiast jedynie: jeszcze. – Red.
35 Reformiści – stronnicy paryskiej gazety La Réforme, którzy domagali się ustanowienia republiki oraz przeprowadzenie
reform demokratycznych i społecznych. – Red.
36 Partię tę reprezentował wówczas w parlamencie Ledru-Rollin, w literaturze –Louis Blanc, w prasie codziennej – pismo La
Réforme. Nazwą socjaldemokracja określali jej autorzy odłam partii demokratycznej albo republikańskiej, mający
zabarwienie mniej lub bardziej socjalistyczne. [Uwaga Engelsa do wydania angielskiego z 1888 r.].
Partię, która mieniła się wówczas we Francji socjalistyczno-demokratyczną, reprezentował w polityce Ledru-Rollin, a w
literaturze Louis Blanc; była więc ona czymś zupełnie różnym od dzisiejszej socjaldemokracji niemieckiej. [Uwaga Engelsa do
wydania niemieckiego z 1890 r.].
© Studenckie Koło Filozofii Marksistowskiej (UW)
- 20 -
www.skfm-uw.w.pl
Karol Marks i Fryderyk Engels – Manifest Partii Komunistycznej (1848 rok)
W Szwajcarii popierają radykałów, nie łudząc się jednak co do tego, że partia ta składa się ze
sprzecznych żywiołów, po części z demokratycznych socjalistów typu francuskiego, po części zaś z
radykalnych burżua.
Wśród Polaków komuniści popierają partię, która rewolucję agrarną uważa za warunek wyzwolenia
narodowego, tę samą partię, która wywołała powstanie krakowskie 1846 roku
37
.
W Niemczech partia komunistyczna walczy wspólnie z burżuazją, o ile burżuazja występuje
rewolucyjnie, przeciw monarchii absolutnej, feudalnej własności ziemskiej i reakcyjnemu mieszczaństwu
[Kleinbürgerei].
Nie przestaje ona jednak ani na chwilę urabiać wśród robotników jak najbardziej jasnej
świadomości wrogiego przeciwieństwa między burżuazją a proletariatem, aby robotnicy niemieccy mogli
natychmiast obrócić warunki społeczne i polityczne, które burżuazja musi zaprowadzić wraz ze swym
panowaniem, jako oręż przeciw niej samej, aby po obaleniu klas reakcyjnych w Niemczech zaczęła się
niezwłocznie walka przeciw samej burżuazji.
Na Niemcy komuniści zwracają główną uwagę, ponieważ Niemcy znajdują się w przededniu
rewolucji burżuazyjnej i ponieważ przewrotu tego dokonają w warunkach dalej posuniętego rozwoju
cywilizacji europejskiej w ogóle i przy istnieniu o wiele bardziej rozwiniętego proletariatu, niż to było w
Anglii w siedemnastym i we Francji w osiemnastym stuleciu, tak że niemiecka rewolucja burżuazyjna może
być tylko bezpośrednim prologiem rewolucji proletariackiej.
Słowem, komuniści popierają wszędzie każdy ruch rewolucyjny przeciw istniejącym stosunkom
społecznym i politycznym.
We wszystkich tych ruchach wysuwają oni jako podstawowe zagadnienie ruchu zagadnienie
własności, bez względu na to, czy przybrało ono bardziej lub mniej dojrzałą postać.
Wreszcie komuniści działają wszędzie na rzecz łączności i porozumienia między partiami
demokratycznymi wszystkich krajów.
Komuniści uważają za niegodne ukrywanie swych poglądów i zamiarów. Oświadczają oni otwarcie,
że cele ich mogą być osiągnięte jedynie przez obalenie przemocą całego dotychczasowego ustroju
społecznego. Niechaj drżą panujące klasy przed rewolucją komunistyczną. Proletariusze nie mają w niej nic
do stracenia prócz swych kajdan. Do zdobycia mają cały świat.
Proletariusze wszystkich krajów, łączcie się!
37 Na początku 1846 r. przygotowywano na ziemiach polskich nowe powstanie. Inicjatorami powstania byli przeważnie polscy
rewolucyjni demokraci. W rezultacie zdrady ze strony elementów drobnoszlacheckich i aresztowania przywódców powstania
przez policję pruską, powstanie ogólne zostało udaremnione. Wybuchły tylko odosobnione ruchy rewolucyjne. Jedynie w
Krakowie, który od r. 1815 był wolnym miastem i podlegał wspólnej kontroli Austrii, Rosji i Prus, powstańcy odnieśli 22
lutego zwycięstwo i utworzyli Rząd Narodowy, który ogłosił manifest o zniesieniu powinności feudalnych. Równocześnie
wybuchło powstanie chłopów ukraińskich w Galicji. Dzięki wykorzystaniu przeciwieństw klasowych i narodowościowych
między drobną szlachtą i chłopami władzom austriackim udało się doprowadzić w kilku wypadkach do starć między
oddziałami powstańczymi drobnej szlachty i zbuntowanymi chłopami. Powstanie Krakowskie zostało zdławione w początkach
marca 1846 r. Następnie rząd austriacki stłumił ruch chłopski w Galicji. W listopadzie 1846 r. rządy Austrii, Prus i Rosji
podpisały układ, na mocy którego Kraków został przyłączony do Austrii. – Red.
© Studenckie Koło Filozofii Marksistowskiej (UW)
- 21 -
www.skfm-uw.w.pl